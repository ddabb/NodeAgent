<!DOCTYPE html>
<html lang="zh-CN">

<head>
    <meta charset="UTF-8">
    <title>
        耿湋
    </title>
</head>

<body>
    <h1>
        耿湋
    </h1>
    <p><strong>朝代:</strong>
        唐代
    </p>
    <p><strong>生平:</strong>
        耿湋，字洪源，河东人。登宝应元年进士第，官右拾遗。工诗，与钱起、卢纶、司空曙诸人齐名，号大历十才子。湋诗不深琢削，而风格自胜。集三卷，今编诗二卷。
    </p>
    <p><strong>出生:</strong>
        
    </p>
    <p><strong>逝世:</strong>
        
    </p>
    <h2>诗歌</h2>
    <ul>
        
            <li>
                <h3>
                    上将行
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>萧关扫定犬羊群， 
闭阁层城白日曛。 
枥上骅骝嘶鼓角， 
门前老将识风云。 
旌旗四面寒山映， 
丝管千家静夜闻。 
谁道古来多简册， 
功臣唯有卫将军。
                        </pre>
            </li>
            
            <li>
                <h3>
                    上巳日
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>共来修禊事， 
内顾一悲翁。 
玉鬓风尘下， 
花林丝管中。 
故山离水石， 
旧侣失鹓鸿。 
不及游鱼乐， 
裴回莲叶东。
                        </pre>
            </li>
            
            <li>
                <h3>
                    下邽客舍喜叔孙主簿郑少府见过
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>良宵复杪秋， 
把酒说羁游。 
落木东西别， 
寒萍远近流。 
萧条旅馆月， 
寂历曙更筹。 
不是仇梅至， 
何人问百忧。
                        </pre>
            </li>
            
            <li>
                <h3>
                    与清江上人及诸公宿李八昆季宅
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>汤公多外友， 
洛社自相依。 
远客还登会， 
秋怀欲忘归。 
惊风林果少， 
骤雨砌虫稀。 
更过三张价， 
东游愧陆机。
                        </pre>
            </li>
            
            <li>
                <h3>
                    东郊别业
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>东皋占薄田， 
耕种过馀年。 
护药栽山刺， 
浇蔬引竹泉。 
晚雷期稔岁， 
重雾报晴天。 
若问幽人意， 
思齐沮溺贤。
                        </pre>
            </li>
            
            <li>
                <h3>
                    之江淮留别京中亲故
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>长云迷一雁， 
渐远向南声。 
已带千霜鬓， 
初为万里行。 
繁虫满夜草， 
连雨暗秋城。 
前路诸侯贵， 
何人重客卿。
                        </pre>
            </li>
            
            <li>
                <h3>
                    九日
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>重阳寒寺满秋梧， 
客在南楼顾老夫。 
步蹇强登游藻井， 
发稀那更插茱萸。 
横空过雨千峰出， 
大野新霜万叶枯。 
更望尊中菊花酒， 
殷勤能得几回沽。
                        </pre>
            </li>
            
            <li>
                <h3>
                    仙山行
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>深溪人不到， 
杖策独缘源。 
花落寻无径， 
鸡鸣觉近村。 
数翁皆藉草， 
对弈复倾尊。 
看毕初为局， 
归逢几世孙。 
云迷入洞处， 
水引出山门。 
惆怅归城郭， 
樵柯迹尚存。
                        </pre>
            </li>
            
            <li>
                <h3>
                    代园中老人
                </h3>
                <p><strong>形式:</strong>
                    七绝
                </p>
                <p><strong>标签:</strong>
                    唐代, 耿湋</p>
                <pre>佣赁难堪一老身， 
皤皤力役在青春。 
林园手种唯吾事， 
桃李成阴归别人。
                        </pre>
            </li>
            
            <li>
                <h3>
                    代宋州将淮上乞师
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>唇齿幸相依， 
危亡故远归。 
身轻百战出， 
家在数重围。 
上将坚深垒， 
残兵斗落晖。 
常闻铁剑利， 
早晚借馀威。
                        </pre>
            </li>
            
            <li>
                <h3>
                    会凤翔张少尹南亭
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>远过张正见， 
诗兴自依依。 
西府军城暮， 
南庭吏事稀。 
草檐宜日过， 
花圃任烟归。 
更料重关外， 
群僚候启扉。
                        </pre>
            </li>
            
            <li>
                <h3>
                    元日早朝
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>九陌朝臣满， 
三朝候鼓赊。 
远珂时接韵， 
攒炬偶成花。 
紫贝为高阙， 
黄龙建大牙。 
参差万戟合， 
左右八貂斜。 
羽扇纷朱槛， 
金炉隔翠华。 
微风传曙漏， 
晓日上春霞。 
环珮声重叠， 
蛮夷服等差。 
乐和天易感， 
山固寿无涯。 
渥泽千年圣， 
车书四海家。 
盛明多在位， 
谁得守蓬麻。
                        </pre>
            </li>
            
            <li>
                <h3>
                    冬夜寻李永因书事赠之
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>栖遑偏降志， 
疵贱倍修身。 
近觉多衰鬓， 
深知独故人。 
天垂五夜月， 
霜覆九衢尘。 
不待逢沮溺， 
而今恶问津。
                        </pre>
            </li>
            
            <li>
                <h3>
                    凉州词
                </h3>
                <p><strong>形式:</strong>
                    七绝
                </p>
                <p><strong>标签:</strong>
                    唐代, 耿湋</p>
                <pre>国使翻翻随旆旌， 
陇西岐路足荒城。 
毡裘牧马胡雏小， 
日暮蕃歌三两声。
                        </pre>
            </li>
            
            <li>
                <h3>
                    华州客舍奉和崔端公春城晓望
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>不语看芳径， 
悲春懒独行。 
向人微月在， 
报雨早霞生。 
贫病催年齿， 
风尘掩姓名。 
赖逢骢马客， 
郢曲缓羁情。
                        </pre>
            </li>
            
            <li>
                <h3>
                    发南康夜泊灨石中
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>倦客乘归舟， 
春溪杳将暮。 
群林结暝色， 
孤泊有佳趣。 
夜山转长江， 
赤月吐深树。 
飒飒松上吹， 
泛泛花间露。 
险石俯潭涡， 
跳湍碍沿溯。 
岂唯垂堂戒， 
兼以临深惧。 
稍出回雁峰， 
明登斩蛟柱。 
连云向重山， 
杳未见钟路。
                        </pre>
            </li>
            
            <li>
                <h3>
                    发绵津驿
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>孤舟北去暮心伤， 
细雨东风春草长。 
杳杳短亭分水陆， 
隆隆远鼓集渔商。 
千丛野竹连湘浦， 
一派寒江下吉阳。 
欲问长安今远近， 
初年塞雁有归行。
                        </pre>
            </li>
            
            <li>
                <h3>
                    古意
                </h3>
                <p><strong>形式:</strong>
                    七绝
                </p>
                <p><strong>标签:</strong>
                    唐代, 耿湋</p>
                <pre>虽言千骑上头居， 
一世生离恨有馀。 
叶下绮窗银烛冷， 
含啼自草锦中书。
                        </pre>
            </li>
            
            <li>
                <h3>
                    句
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>高树多凉吹， 
疏蝉足断声。 
（见《海录碎事》）。 
第二百七十卷
                        </pre>
            </li>
            
            <li>
                <h3>
                    同李端春望
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>二毛羁旅尚迷津， 
万井莺花雨后春。 
宫阙参差当晚日， 
山河迤逦静纤尘。 
和风醉里承恩客， 
芳草归时失意人。 
南北东西各自去， 
年年依旧物华新。
                        </pre>
            </li>
            
            <li>
                <h3>
                    听早蝉歌
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>蝉鸣兮夕曛， 
声和兮夏云。 
白日兮将短， 
秋意兮已满。 
乍悲鸣兮欲长。 
犹嘶涩兮多断。 
风萧萧兮转清， 
韵嘒嘒兮初成。 
依婆娑之古树， 
思辽落之荒城。 
闲院支颐， 
深林倚策， 
犹惆怅而无语， 
鬓星星而已白。
                        </pre>
            </li>
            
            <li>
                <h3>
                    和王怀州观西营秋射
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>谢公亲校武， 
草碧露漫漫。 
落叶停高驾， 
空林满从官。 
迎筹皆叠鼓， 
挥箭或移竿。 
名借三军勇， 
功推百中难。 
主皮山郡晚， 
饮算柳营寒。 
明日开铃阁， 
新诗双玉盘。
                        </pre>
            </li>
            
            <li>
                <h3>
                    咏宣州笔
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>寒竹惭虚受， 
纤毫任几重。 
影端缘守直， 
心劲懒藏锋。 
落纸惊风起， 
摇空见露浓。 
丹青与文事， 
舍此复何从。
                        </pre>
            </li>
            
            <li>
                <h3>
                    哭张融
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>早岁能文客， 
中年与世违。 
有家孀妇少， 
无子吊人稀。 
繐帐尘空暗， 
铭旌雨不飞。 
依然旧乡路， 
寂寞几回归。
                        </pre>
            </li>
            
            <li>
                <h3>
                    哭苗垂
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>旧友无由见， 
孤坟草欲长。 
月斜邻笛尽， 
车马出山阳。
                        </pre>
            </li>
            
            <li>
                <h3>
                    哭麹象
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>忆昨秋风起， 
君曾叹逐臣。 
何言芳草日， 
自作九泉人。
                        </pre>
            </li>
            
            <li>
                <h3>
                    喜侯十七校书见访
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>东城独屏居， 
有客到吾庐。 
发廪因舂黍， 
开畦复剪蔬。 
许酣令乞酒， 
辞窭任无鱼。 
遍出新成句， 
更通未悟书。 
藤丝秋不长， 
竹粉雨仍馀。 
谁为须张烛， 
凉空有望舒。
                        </pre>
            </li>
            
            <li>
                <h3>
                    塞上曲
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>惯习干戈事鞍马， 
初从少小在边城。 
身微久属千夫长， 
家远多亲五郡兵。 
懒说疆场曾大获， 
且悲年鬓老长征。 
塞鸿过尽残阳里， 
楼上凄凄暮角声。
                        </pre>
            </li>
            
            <li>
                <h3>
                    夏夜西亭即事寄钱员外
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>高亭宾客散， 
暑夜醉相和。 
细汗迎衣集， 
微凉待扇过。 
风还池色定， 
月晚树阴多。 
遥想随行者， 
珊珊动晓珂。
                        </pre>
            </li>
            
            <li>
                <h3>
                    夏日寄东溪隐者
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>日华浮野水， 
草色合遥空。 
处处山依旧， 
年年事不同。 
闲田孤垒外， 
暑雨片云中。 
惆怅多尘累， 
无由访钓翁。
                        </pre>
            </li>
            
            <li>
                <h3>
                    夜寻卢处士
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>月高鸡犬静， 
门掩向寒塘。 
夜竹深茅宇， 
秋庭冷石床。 
住山年已远， 
服药寿偏长。 
虚弃如吾者， 
逢君益自伤。
                        </pre>
            </li>
            
            <li>
                <h3>
                    太原送许侍御出幕归东都
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>昔随刘越石， 
今日独归时。 
汾水风烟冷， 
并州花木迟。 
荒庭增别梦， 
野雨失行期。 
莫向山阳过， 
邻人夜笛悲。
                        </pre>
            </li>
            
            <li>
                <h3>
                    奉和元承杪秋忆终南旧居
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>白玉郎仍少， 
羊车上路平。 
秋风摇远草， 
旧业起高情。 
乱树通秦苑， 
重原接杜城。 
溪云随暮淡， 
野水带寒清。 
广树留峰翠， 
闲门响叶声。 
近樵应已烧， 
多稼又新成。 
解佩从休沐， 
承家岂退耕。 
恭侯有遗躅， 
何事学泉明。
                        </pre>
            </li>
            
            <li>
                <h3>
                    奉和李观察登河中白楼
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>城上高楼飞鸟齐， 
从公一遂蹑丹梯。 
黄河曲尽流天外， 
白日轮轻落海西。 
玉树九重长在梦， 
云衢一望杳如迷。 
何心更和阳春奏， 
况复秋风闻战鼙。
                        </pre>
            </li>
            
            <li>
                <h3>
                    奉和第五相公登鄱阳郡城西楼
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>茂德为邦久， 
丰貂旧相尊。 
发生传雨露， 
均养助乾坤。 
晓肆登楼目， 
春销恋阙魂。 
女墙分吏事， 
远道启津门。 
湓浦潮声尽， 
钟陵暮色繁。 
夕阳移梦土， 
芳草接湘源。 
封内群甿复， 
兵间百赋存。 
童牛耕废亩， 
壕木绕新村。 
野步渔声溢， 
荒祠鼓舞喧。 
高斋成五字， 
远岫发孤猿。 
一顾承英达， 
多荣及子孙。 
家贫仍受赐， 
身老未酬恩。 
属和瑶华曲， 
堪将系组纶。
                        </pre>
            </li>
            
            <li>
                <h3>
                    奉送崔侍御和蕃
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>万里华戎隔， 
风沙道路秋。 
新恩明主启， 
旧好使臣修。 
旌节随边草， 
关山见戍楼。 
俗殊人左衽， 
地远水西流。 
日暮冰先合， 
春深雪未休。 
无论善长对， 
博望自封侯。
                        </pre>
            </li>
            
            <li>
                <h3>
                    奉送蒋尚书兼御史大夫东都留守
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>副相威名重， 
春卿礼乐崇。 
锡珪仍拜下， 
分命遂居东。 
高旆翻秋日， 
清铙引细风。 
蝉稀金谷树， 
草遍德阳宫。 
教用儒门俭， 
兵依武库雄。 
谁云千载后， 
周召独为公。
                        </pre>
            </li>
            
            <li>
                <h3>
                    安邑王校书居
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>秋来池馆清， 
夜闻宫漏声。 
迢递玉山迥， 
泛滟银河倾。 
琴上松风至， 
窗里竹烟生。 
多君不家食， 
孰云事岩耕。
                        </pre>
            </li>
            
            <li>
                <h3>
                    宋中
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>日暮黄云合， 
年深白骨稀。 
旧村乔木在， 
秋草远人归。 
废井莓苔厚， 
荒田路径微。 
唯馀近山色， 
相对似依依。
                        </pre>
            </li>
            
            <li>
                <h3>
                    客行赠人
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>旅行虽别路， 
日暮各思归。 
欲下今朝泪， 
知君亦湿衣。
                        </pre>
            </li>
            
            <li>
                <h3>
                    宣城逢张二南史
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>全家宛陵客， 
文雅世难逢。 
寄食年将老， 
干时计未从。 
秋来句曲水， 
雨后敬亭峰。 
西北长安远， 
登临恨几重。
                        </pre>
            </li>
            
            <li>
                <h3>
                    宿万固寺因寄严补阙
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>晓随樵客到青冥， 
因礼山僧宿化城。 
钟梵已休初入定。 
有无皆离本难名。 
云开半夜千林静， 
月上中峰万壑明。 
为报故人雷处士， 
尘心终日自劳生。
                        </pre>
            </li>
            
            <li>
                <h3>
                    宿岐山姜明府厅
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>暝色休群动， 
秋斋远客情。 
细风和雨气， 
寒竹度帘声。 
日觉蹉跎近， 
天教懒慢成。 
谁能谒卿相， 
朝夕算浮荣。
                        </pre>
            </li>
            
            <li>
                <h3>
                    宿青龙寺故昙上人院
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>年深宫院在， 
闲客自相逢。 
闭户临寒竹， 
无人有夜钟。 
降龙今已去， 
巢鹤竟何从。 
坐见繁星晓， 
凄凉识旧峰。
                        </pre>
            </li>
            
            <li>
                <h3>
                    宿韦员外宅
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>传经韦相后， 
赐笔汉家郎。 
幽阁诸生会， 
寒宵几刻长。 
座中灯泛酒， 
檐外月如霜。 
人事多飘忽， 
邀欢讵可忘。
                        </pre>
            </li>
            
            <li>
                <h3>
                    寄司空曙李端联句
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>长安一分首， 
万里隔烟波。 
--王早海上青山暮， 
天涯白发多。 
--耿湋寻僧因看竹， 
访道或求鹅。 
--辛晃云树无猿鸟， 
阴崖足薜萝。 
--耿湋醉中留越客， 
兴里眄庭柯。 
--辛晃黄叶身仍逐， 
丹霄背未摩。 
--耿湋别愁连旦暮， 
归梦绕关河。 
--辛晃高柳寒蝉对， 
空阶夜雨和。 
--耿湋年华空荏苒， 
名宦转蹉跎。 
--辛晃南陌东城路， 
春来几度过。 
--耿湋
                        </pre>
            </li>
            
            <li>
                <h3>
                    寄钱起
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>草长花落树， 
羸病强寻春。 
无复少年意， 
空馀华发新。 
青原高见水， 
白社静逢人。 
寄谢南宫客， 
轩车不见亲。
                        </pre>
            </li>
            
            <li>
                <h3>
                    寒蜂采菊蕊
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>游飏下晴空， 
寻芳到菊丛。 
带声来蕊上， 
连影在香中。 
去住沾馀雾， 
高低顺过风。 
终惭异蝴蝶， 
不与梦魂通。
                        </pre>
            </li>
            
            <li>
                <h3>
                    寻觉公因寄李二端司空十四曙
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>少年尝昧道， 
无事日悠悠。 
及至悟生死， 
寻僧已白头。 
云回庐瀑雨， 
树落给园秋。 
为我谢宗许， 
尘中难久留。
                        </pre>
            </li>
            
            <li>
                <h3>
                    屏居盩厔
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>百年心不料， 
一卷日相知。 
乘兴偏难改， 
忧家是强为。 
县城寒寂寞， 
峰树远参差。 
自笑无谋者， 
只应道在斯。
                        </pre>
            </li>
            
            <li>
                <h3>
                    岐阳客舍呈张明府
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>逸妻稚子应沟壑， 
归路茫茫东去遥。 
凉叶下时心悄悄， 
空斋梦里雨萧萧。 
星霜渐见侵华发， 
生长虚闻在圣朝。 
知己只今何处在， 
故山无事别渔樵。
                        </pre>
            </li>
            
            <li>
                <h3>
                    岳祠送薛近贬官
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>枯松老柏仙山下， 
白帝祠堂枕古逵。 
迁客无辜祝史告， 
神明有喜女巫知。 
遥思桂浦人空去， 
远过衡阳雁不随。 
度岭梅花翻向北， 
回看不见树南枝。
                        </pre>
            </li>
            
            <li>
                <h3>
                    巴陵逢洛阳邻舍
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>因君知北事， 
流浪已忘机。 
客久多人识， 
年高众病归。 
连云湖色远， 
度雪雁声稀。 
又说家林尽， 
凄伤泪满衣。
                        </pre>
            </li>
            
            <li>
                <h3>
                    常州留别
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>万里南天外， 
求书禹穴间。 
往来成白首， 
旦暮见青山。 
夜浦凉云过， 
秋塘好月闲。 
殷勤阳羡桂， 
别此几时攀。
                        </pre>
            </li>
            
            <li>
                <h3>
                    废庆宝寺
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>黄叶前朝寺， 
无僧寒殿开。 
池晴龟出暴， 
松暝鹤飞回。 
古井碑横草， 
阴廊画杂苔。 
禅宫亦销歇， 
尘世转堪哀。
                        </pre>
            </li>
            
            <li>
                <h3>
                    得替后书怀上第五相公
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>谁语恓惶客， 
偏承顾盼私。 
应逾骨肉分， 
敢忘死生期。 
山县唯荒垒， 
云屯尽老师。 
庖人宁自代， 
食檗谬相推。 
黄绶名空罢， 
青春鬓又衰。 
还来扫门处， 
犹未报恩时。 
独立花飞满， 
无言月下迟。 
不知丞相意， 
更欲遣何之。
                        </pre>
            </li>
            
            <li>
                <h3>
                    慈恩寺残春
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>双林花已尽， 
叶色占残芳。 
若问同游客， 
高年最断肠。
                        </pre>
            </li>
            
            <li>
                <h3>
                    拜新月
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>开帘见新月， 
便即下阶拜。 
细语人不闻， 
北风吹裙带。
                        </pre>
            </li>
            
            <li>
                <h3>
                    新蝉
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>今朝蝉忽鸣， 
迁客若为情。 
便觉一年谢， 
能令万感生。 
微风方满树， 
落日稍沈城。 
为问同怀者， 
凄凉听几声。
                        </pre>
            </li>
            
            <li>
                <h3>
                    旅次汉故畤
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>我行过汉畤， 
寥落见孤城。 
邑里经多难， 
儿童识五兵。 
广川桑遍绿， 
丛薄雉连鸣。 
惆怅萧关道， 
终军愿请缨。
                        </pre>
            </li>
            
            <li>
                <h3>
                    早春宴高陵滑少府
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>且宽沈簿领， 
应赖酒如渑。 
春夜霜犹下， 
东城月未升。 
清言饶醉客， 
乱舞避寒灯。 
名字书仙籍， 
诸生病未能。
                        </pre>
            </li>
            
            <li>
                <h3>
                    早朝
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>钟鼓馀声里， 
千官向紫微。 
冒寒人语少， 
乘月烛来稀。 
清漏闻驰道， 
轻霞映琐闱。 
犹看嘶马处， 
未启掖垣扉。
                        </pre>
            </li>
            
            <li>
                <h3>
                    早次眉县界
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>匹马晓路归， 
悠悠渭川道。 
晴山向孤城， 
秋日满白草。
                        </pre>
            </li>
            
            <li>
                <h3>
                    春寻柳先生
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>言是商山老， 
尘心莫问年。 
白髯垂策短， 
乌帽据梧偏。 
酒熟飞巴雨， 
丹成见海田。 
疏云披远水， 
景动石床前。
                        </pre>
            </li>
            
            <li>
                <h3>
                    春日书情寄元校书伯和相国元子
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>数岁平津邸， 
诸生出门时。 
羁孤力行早， 
疏贱托身迟。 
芳草看无厌， 
青山到未期。 
贫居悲老大， 
春日上茅茨。 
卫玠琼瑶色， 
玄成鼎鼐姿。 
友朋汉相府， 
兄弟谢家诗。 
律合声虽应， 
劳歌调自悲。 
流年不可住， 
惆怅镜中丝。
                        </pre>
            </li>
            
            <li>
                <h3>
                    春日即事
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>芳菲那变易， 
年鬓自蹉跎。 
室与千峰对， 
门唯二仲过。 
宦情知己少， 
生事托人多。 
草色微风长， 
莺声细雨和。 
几时犹滞拙， 
终日望恩波。 
纵欲论相报， 
无如漂母何。
                        </pre>
            </li>
            
            <li>
                <h3>
                    春日即事二首
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>诗书成志业， 
懒慢致蹉跎。 
圣代丹霄远， 
明时白发多。 
浅谋堪自笑， 
穷巷忆谁过。 
寂寞前山暮， 
归人樵采歌。 
数亩东皋宅， 
青春独屏居。 
家贫僮仆慢， 
官罢友朋疏。 
强饮沽来酒， 
羞看读了书。 
闲花开满地， 
惆怅复何如。
                        </pre>
            </li>
            
            <li>
                <h3>
                    春日洪州即事
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>钟陵春日好， 
春水满南塘。 
竹宇分朱阁， 
桐花间绿杨。 
蹉跎看鬓色， 
留滞惜年芳。 
欲问羁愁发， 
秦关道路长。
                        </pre>
            </li>
            
            <li>
                <h3>
                    春日游慈恩寺寄畅当
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>浮世今何事， 
空门此谛真。 
死生俱是梦， 
哀乐讵关身。 
远草光连水， 
春篁色离尘。 
当从庾中庶， 
诗客更何人。
                        </pre>
            </li>
            
            <li>
                <h3>
                    春日题苗发竹亭
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>春亭及策上， 
郎吏谢玄晖。 
闲咏疏篁近， 
高眠远岫微。 
偏宜留野客， 
暂得解朝衣。 
犹忆东溪里， 
雷云掩故扉。
                        </pre>
            </li>
            
            <li>
                <h3>
                    晚夏即事临南居
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>何须学从宦， 
其奈本无机。 
蕙草芳菲歇， 
青山早晚归。 
广庭馀落照， 
高枕对闲扉。 
树色迎秋老， 
蝉声过雨稀。 
艰难逢事异， 
去就与时违。 
遥忆衡门外， 
苍苍三径微。
                        </pre>
            </li>
            
            <li>
                <h3>
                    晚投江泽浦即事呈柳兵曹泥
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>落日过重霞， 
轻烟上远沙。 
移舟冲荇蔓， 
转浦入芦花。 
断岸迂来客， 
连波漾去槎。 
故乡何处在， 
更道向天涯。
                        </pre>
            </li>
            
            <li>
                <h3>
                    晚春青门林亭燕集
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>都门连骑出， 
东野柳如丝。 
秦苑看山处， 
王孙逐草时。 
欢游难再得， 
衰老是前期。 
林静莺啼远， 
春深日过迟。 
落花今夕思， 
秉烛古人诗。 
对酒当为乐， 
双杯未可辞。
                        </pre>
            </li>
            
            <li>
                <h3>
                    晚次昭应
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>落日向林路， 
东风吹麦陇。 
藤草蔓古渠， 
牛羊下荒冢。 
骊宫户久闭， 
温谷泉长涌。 
为问全盛时， 
何人最荣宠。
                        </pre>
            </li>
            
            <li>
                <h3>
                    晚登虔州即事寄李侍御
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>章溪与贡水， 
何事会波澜。 
万里归人少， 
孤舟行路难。 
春光浮曲浪， 
暮色隔连滩。 
花发从南早， 
江流向北宽。 
故交参盛府， 
新角耸危冠。 
楚剑期终割， 
隋珠惜未弹。 
酒醒愁转极， 
别远泪初干。 
愿保乔松质， 
青青过大寒。
                        </pre>
            </li>
            
            <li>
                <h3>
                    晚秋东游寄猗氏第五明府解县韩明府
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>步出青门去， 
疏钟隔上林。 
四郊多难日， 
千里独归心。 
暮鸟声偏苦， 
秋云色易阴。 
乱坟松柏少， 
野径草茅深。 
灞涘袁安履， 
汾南宓贱琴。 
何由听白雪， 
只益泪沾襟。
                        </pre>
            </li>
            
            <li>
                <h3>
                    晚秋宿裴员外寺院
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>仲言多丽藻， 
晚水独芙蓉。 
梁苑仍秋过， 
仁祠又夜逢。 
回林通暗竹， 
去雨带寒钟。 
原向空门里， 
修持比昼龙。
                        </pre>
            </li>
            
            <li>
                <h3>
                    晚秋过苏少府
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>九江迷去住， 
群吏且因依。 
高木秋垂露， 
寒城暮掩扉。 
随云心自远， 
看草伴应稀。 
肯信同年友， 
相望青琐闱。
                        </pre>
            </li>
            
            <li>
                <h3>
                    朝下寄韩舍人
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>侍臣鸣珮出西曹， 
鸾殿分阶翊彩旄。 
瑞气迥浮青玉案， 
日华遥上赤霜袍。 
花间焰焰云旗合， 
鸟外亭亭露掌高。 
肯念万年芳树里， 
随风一叶在蓬蒿。
                        </pre>
            </li>
            
            <li>
                <h3>
                    横吹曲辞·入塞曲
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>将军带十围， 
重锦制戎衣。 
猿臂销弓力， 
虬须长剑威。 
首登平乐宴， 
新破大宛归。 
楼上诛姬笑， 
门前问客稀。 
暮烽玄兔急， 
秋草紫骝肥。 
未奉君王诏， 
高槐昼掩扉。
                        </pre>
            </li>
            
            <li>
                <h3>
                    横吹曲辞·关山月
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>月明边徼静， 
戍客望乡时。 
塞古柳衰尽， 
关寒榆发迟。 
苍苍万里道， 
戚戚十年悲。 
今夜青楼上， 
还应照所思。
                        </pre>
            </li>
            
            <li>
                <h3>
                    横吹曲辞·出塞
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>汉家边事重， 
窦宪出临戎。 
绝漠秋山在， 
阳关旧路通。 
列营依茂草， 
吹角向高风。 
更就燕然石， 
行看奏虏功。
                        </pre>
            </li>
            
            <li>
                <h3>
                    津亭有怀
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>津亭一望乡， 
淮海晚茫茫。 
草没栖洲鹭， 
天连映浦樯。 
往来通楚越， 
旦暮易渔商。 
惆怅缄书毕， 
何人向洛阳。
                        </pre>
            </li>
            
            <li>
                <h3>
                    渭上送李藏器移家东都
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>求名虽有据， 
学稼又无田。 
故国三千里， 
新春五十年。 
移家还作客， 
避地莫知贤。 
洛浦今何处， 
风帆去渺然。
                        </pre>
            </li>
            
            <li>
                <h3>
                    游钟山紫芝观
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>系舟仙宅下， 
清磬落春风。 
雨数芝田长， 
云开石路重。 
古房清磴接， 
深殿紫烟浓。 
鹤驾何时去， 
游人自不逢。
                        </pre>
            </li>
            
            <li>
                <h3>
                    濬公院怀旧
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>远公传教毕， 
身没向他方。 
吊客来何见， 
门人闭影堂。 
纱灯临古砌， 
尘札在空床。 
寂寞疏钟后， 
秋天有夕阳。
                        </pre>
            </li>
            
            <li>
                <h3>
                    甘泉诗
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>异井甘如醴， 
深仁远未涯。 
气寒堪破暑， 
源净自蠲邪。 
修绠悬冰甃， 
新桐荫玉沙。 
带星凝晓露， 
拂雾涌秋华。 
绿溢涵千仞， 
清泠饮万家。 
何能葛洪宅， 
终日闭烟霞。
                        </pre>
            </li>
            
            <li>
                <h3>
                    留别解县韩明府
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>闲人州县厌， 
贱士友朋讥。 
朔雪逢初下， 
秦关独暮归。 
寒茅下原浅， 
残雪过风微。 
一路何相慰， 
唯君能政稀。
                        </pre>
            </li>
            
            <li>
                <h3>
                    登乐游原
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>园庙何年废， 
登临有故丘。 
孤村连日静， 
多雨及霖休。 
常与秦山对， 
曾经汉主游。 
岂知千载后， 
万事水东流。
                        </pre>
            </li>
            
            <li>
                <h3>
                    登总持寺阁
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>今日登高阁， 
三休忽自悲。 
因知筋力减， 
不及往年时。 
草树还如旧， 
山河亦在兹。 
龙钟兼老病， 
更有重来期。
                        </pre>
            </li>
            
            <li>
                <h3>
                    登沃州山
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>沃州初望海， 
携手尽时髦。 
小暑开鹏翼， 
新蓂长鹭涛。 
月如芳草远， 
身比夕阳高。 
羊祜伤风景， 
谁云异我曹。
                        </pre>
            </li>
            
            <li>
                <h3>
                    登钟山馆
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>匹马宜春路， 
萧条背馆心。 
涧花寒夕雨， 
潭水黑朝林。 
野市鱼盐隘， 
江村竹苇深。 
子规何处发， 
青树满高岑。
                        </pre>
            </li>
            
            <li>
                <h3>
                    登鹳雀楼
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>久客心常醉， 
高楼日渐低。 
黄河经海内， 
华岳镇关西。 
去远千帆小， 
来迟独鸟迷。 
终年不得意， 
空觉负东溪。
                        </pre>
            </li>
            
            <li>
                <h3>
                    盩厔客舍
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>寥寂荒垒下， 
客舍雨微微。 
门见苔生满， 
心惭吏到稀。 
篱花看未发， 
海燕欲先归。 
无限堪惆怅， 
谁家复捣衣。
                        </pre>
            </li>
            
            <li>
                <h3>
                    相和歌辞·陇西行
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>雪下阳关路， 
人稀陇戍头。 
封狐犹未剪， 
边将岂无羞。 
白草三冬色， 
黄云万里愁。 
因思李都尉， 
毕竟不封侯。
                        </pre>
            </li>
            
            <li>
                <h3>
                    省试骊珠诗
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>是日重泉下， 
言探径寸珠。 
龙鳞今不逆， 
鱼目也应殊。 
掌上星初满， 
盘中月正孤。 
酬恩光莫及， 
照乘色难逾。 
欲问投人否， 
先论按剑无。 
傥怜希代价， 
敢对此冰壶。
                        </pre>
            </li>
            
            <li>
                <h3>
                    秋中雨田园即事
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>漠漠重云暗， 
萧萧密雨垂。 
为霖淹古道， 
积日满荒陂。 
五稼何时获， 
孤村几户炊。 
乱流发通圃， 
腐叶著秋枝。 
暮爨新樵湿， 
晨渔旧浦移。 
空馀去年菊， 
花发在东篱。
                        </pre>
            </li>
            
            <li>
                <h3>
                    秋夜
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>高秋夜分后， 
远客雁来时。 
寂寞重门掩， 
无人问所思。
                        </pre>
            </li>
            
            <li>
                <h3>
                    秋夜会宿李永宅忆江南旧游
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>偶宿俱南客， 
相看喜尽归。 
湖山话不极， 
岁月念空违。 
子夜高梧冷， 
秋阴远漏微。 
那无此良会， 
惜在谢家稀。
                        </pre>
            </li>
            
            <li>
                <h3>
                    秋夜喜卢司直严少府访宿
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>寂寂闭层城， 
悠悠此夜情。 
早凉过鬓发， 
秋思入柴荆。 
严子多高趣， 
卢公有盛名。 
还如杜陵下， 
暂拂蒋元卿。
                        </pre>
            </li>
            
            <li>
                <h3>
                    秋夜思归
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>来时犹暑服， 
今已露漫漫。 
多雨逢初霁， 
深秋生夜寒。 
投人心似切， 
为客事皆难。 
何处无留滞， 
谁能暂问看。
                        </pre>
            </li>
            
            <li>
                <h3>
                    秋日
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>反照入闾巷， 
忧来与谁语。 
古道无人行， 
秋风动禾黍。
                        </pre>
            </li>
            
            <li>
                <h3>
                    秋晚卧疾寄司空拾遗曙卢少府纶
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>寒几坐空堂， 
疏髯似积霜。 
老医迷旧疾， 
朽药误新方。 
晚果红低树， 
秋苔绿遍墙。 
惭非蒋生径， 
不敢望求羊。
                        </pre>
            </li>
            
            <li>
                <h3>
                    立春日宴高陵任明府宅
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>春灰今变候， 
密雪又霏霏。 
坐客同心满， 
流年此会稀。 
风成空处乱， 
素积夜来飞。 
且共衔杯酒， 
陶潜不得归。
                        </pre>
            </li>
            
            <li>
                <h3>
                    芦花动
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>连素穗， 
翻秋气， 
细节疏茎任长吹。 
共作月中声， 
孤舟发乡思。
                        </pre>
            </li>
            
            <li>
                <h3>
                    荐福寺送元伟
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>送客攀花后， 
寻僧坐竹时。 
明朝莫回望， 
青草马行迟。
                        </pre>
            </li>
            
            <li>
                <h3>
                    观邻老栽松
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>虽过老人宅， 
不解老人心。 
何事斜阳里， 
栽松欲待阴。
                        </pre>
            </li>
            
            <li>
                <h3>
                    许下书情寄张韩二舍人
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>谪宦军城老更悲， 
近来频夜梦丹墀。 
银杯乍灭心中火， 
金镊唯多鬓上丝。 
绕院绿苔闻雁处， 
满庭黄叶闭门时。 
故人高步云衢上， 
肯念前程杳未期。
                        </pre>
            </li>
            
            <li>
                <h3>
                    诣顺公问道
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>此身知是妄， 
远远诣支公。 
何法住持后， 
能逃生死中。 
秋苔经古径， 
萚叶满疏丛。 
方便如开诱， 
南宗与北宗。
                        </pre>
            </li>
            
            <li>
                <h3>
                    贺李观察祷河神降雨
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>质明斋祭北风微， 
驺驭千群拥庙扉。 
玉帛才敷云淡淡， 
笙镛未撤雨霏霏。 
路边五稼添膏长， 
河上双旌带湿归。 
若出敬亭山下作， 
何人敢和谢玄晖。
                        </pre>
            </li>
            
            <li>
                <h3>
                    赋得寒蛩
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>尔谁造， 
鸣何早， 
趯趯连声遍阶草。 
复与夜雨和， 
游人听堪老。
                        </pre>
            </li>
            
            <li>
                <h3>
                    赋得沙上雁
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>衡阳多道里， 
弱羽复哀音。 
还塞知何日， 
惊弦乱此心。 
夜阴前侣远， 
秋冷后湖深。 
独立汀洲意， 
宁知霜霰侵。
                        </pre>
            </li>
            
            <li>
                <h3>
                    赠严维
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>许询清论重， 
寂寞住山阴。 
野路接寒寺， 
闲门当古林。 
海田秋熟早， 
湖水夜渔深。 
世上穷通理， 
谁人奈此心。
                        </pre>
            </li>
            
            <li>
                <h3>
                    赠兴平郑明府
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>海内兵犹在， 
关西赋未均。 
仍劳持斧使， 
尚宰茂陵人。 
遥夜重城掩， 
清宵片月新。 
绿琴听古调， 
白屋被深仁。 
迹与儒生合， 
心惟静者亲。 
深情先结契， 
薄宦早趋尘。 
贫病休何日， 
艰难过此身。 
悠悠行远道， 
冉冉过良辰。 
明主知封事， 
长沮笑问津。 
栖遑忽相见， 
欲语泪沾巾。
                        </pre>
            </li>
            
            <li>
                <h3>
                    赠别刘员外长卿
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>清如寒玉直如丝， 
世故多虞事莫期。 
建德津亭人别夜， 
新安江水月明时。 
为文易老皆知苦， 
谪宦无名倍足悲。 
不学朱云能折槛， 
空羞献纳在丹墀。
                        </pre>
            </li>
            
            <li>
                <h3>
                    赠别安邑韩少府
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>子真能自在， 
江海意何如。 
门掩疏尘吏， 
心闲阅道书。 
古城寒欲雪， 
远客暮无车。 
杳杳思前路， 
谁堪千里馀。
                        </pre>
            </li>
            
            <li>
                <h3>
                    赠山老人
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>白首独一身， 
青山为四邻。 
虽行故乡陌， 
不见故乡人。
                        </pre>
            </li>
            
            <li>
                <h3>
                    赠张将军
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>寥落军城暮， 
重门返照间。 
鼓鼙经雨暗， 
士马过秋闲。 
惯守临边郡， 
曾营近海山。 
关西旧业在， 
夜夜梦中还。
                        </pre>
            </li>
            
            <li>
                <h3>
                    赠海明上人
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>来自西天竺， 
持经奉紫微。 
年深梵语变， 
行苦俗流归。 
月上安禅久， 
苔生出院稀。 
梁间有驯鸽， 
不去复何依。
                        </pre>
            </li>
            
            <li>
                <h3>
                    赠田家翁
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>老人迎客处， 
篱落稻畦间。 
蚕屋朝寒闭， 
田家昼雨闲。 
门闾新薙草， 
蹊径旧谙山。 
自道谁相及， 
邀予试往还。
                        </pre>
            </li>
            
            <li>
                <h3>
                    赠胡居士
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>孔融过五十， 
海内故人稀。 
相府恩犹在， 
知君未拂衣。
                        </pre>
            </li>
            
            <li>
                <h3>
                    赠苗员外
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>为郎日赋诗， 
小谢少年时。 
业继儒门后， 
心多道者期。 
晚回长乐殿， 
新出夜明祠。 
行乐西园暮， 
春风动柳丝。
                        </pre>
            </li>
            
            <li>
                <h3>
                    赠隐公
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>世间无近远， 
定里遍曾过。 
东海经长在， 
南朝寺最多。 
暮年聊化俗， 
初地即摧魔。 
今日忘尘虑， 
看心义若何。
                        </pre>
            </li>
            
            <li>
                <h3>
                    赠韦山人
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>失意成逋客， 
终年独掩扉。 
无机狎鸥惯， 
多病见人稀。 
流水知行药， 
孤云伴采薇。 
空斋莫闲笑， 
心事与时违。
                        </pre>
            </li>
            
            <li>
                <h3>
                    赴许州留别洛中亲故
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>淳风今变俗， 
末学误为文。 
幸免投湘浦， 
那辞近汝坟。 
山遮魏阙路， 
日隐洛阳云。 
谁念联翩翼， 
烟中独失群。
                        </pre>
            </li>
            
            <li>
                <h3>
                    路傍墓
                </h3>
                <p><strong>形式:</strong>
                    七绝
                </p>
                <p><strong>标签:</strong>
                    唐代, 耿湋</p>
                <pre>石马双双当古树， 
不知何代公侯墓。 
墓前靡靡春草深， 
唯有行人看碑路。
                        </pre>
            </li>
            
            <li>
                <h3>
                    路旁老人
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>老人独坐倚官树， 
欲语潸然泪便垂。 
陌上归心无产业， 
城边战骨有亲知。 
馀生尚在艰难日， 
长路多逢轻薄儿。 
绿水青山虽似旧， 
如今贫后复何为。
                        </pre>
            </li>
            
            <li>
                <h3>
                    过三郊驿却寄杨评事时此子郭令公欲……
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>冉冉青衫客， 
悠悠白发人。 
乱山孤驿暮， 
长路百花新。 
终岁行他县， 
全家望此身。 
更思君去就， 
早晚问平津。
                        </pre>
            </li>
            
            <li>
                <h3>
                    过王山人旧居
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>故宅春山中， 
来逢夕阳入。 
汲少井味变， 
开稀户枢涩。 
树朽鸟不栖， 
阶闲云自湿。 
先生何处去， 
惆怅空独立。
                        </pre>
            </li>
            
            <li>
                <h3>
                    进秋隼
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>岂悟因罗者， 
迎霜献紫微。 
夕阳分素臆， 
秋色上花衣。 
举翅云天近， 
回眸燕雀稀。 
应随明主意， 
百中有光辉。
                        </pre>
            </li>
            
            <li>
                <h3>
                    连句多暇赠陆三山人
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>一生为墨客， 
几世作茶仙。 
--耿湋喜是攀阑者， 
惭非负鼎贤。 
--陆羽禁门闻曙漏， 
顾渚入晨烟。 
--耿湋拜井孤城里， 
携笼万壑前。 
--陆羽闲喧悲异趣， 
语默取同年。 
--耿湋历落惊相偶， 
衰羸猥见怜。 
--陆羽诗书闻讲诵， 
文雅接兰荃。 
--耿湋未敢重芳席， 
焉能弄彩笺。 
--陆羽黑池流研水， 
径石涩苔钱。 
--耿湋何事亲香案， 
无端狎钓船。 
--陆羽野中求逸礼， 
江上访遗编。 
--耿湋莫发搜歌意， 
予心或不然。 
--陆羽
                        </pre>
            </li>
            
            <li>
                <h3>
                    送友人游江南
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>远别悠悠白发新， 
江潭何处是通津， 
潮声偏惧初来客， 
海味唯甘久住人。 
漠漠烟光前浦晚， 
青青草色定山春。 
汀洲更有南回雁， 
乱起联翩北向秦。
                        </pre>
            </li>
            
            <li>
                <h3>
                    送友贬岭南
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>暮年从远谪， 
落日别交亲。 
湖上北飞雁， 
天涯南去人。 
梦成湘浦夜， 
泪尽桂阳春。 
岁月茫茫意， 
何时雨露新。
                        </pre>
            </li>
            
            <li>
                <h3>
                    送叶尊师归处州
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>风驭南行远， 
长山与夜江。 
群祆离分野， 
五岳拜旌幢。 
石髓调金鼎， 
云浆实玉缸。 
犭斤犭斤吠声晓， 
洞府有仙厖。 
第二百六十九卷
                        </pre>
            </li>
            
            <li>
                <h3>
                    送夏侯审游蜀
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>暮峰和玉垒， 
回望不通秦。 
更问蜀城路， 
但逢巴语人。 
石林莺啭晓， 
板屋月明春。 
若访严夫子， 
无嫌卜肆贫。
                        </pre>
            </li>
            
            <li>
                <h3>
                    送大谷高少府
                </h3>
                <p><strong>形式:</strong>
                    七律
                </p>
                <p><strong>标签:</strong>
                    唐代, 耿湋</p>
                <pre>县属并州北近胡， 
悠悠此别宦仍孤。 
应知史笔思循吏， 
莫料辕门笑鲁儒。 
古塞草青宜牧马， 
春城月暗好啼乌。 
雕残贵有亲仁术， 
梅福何须去隐吴。
                        </pre>
            </li>
            
            <li>
                <h3>
                    送太仆寺李丞赴都到桃林塞
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>远过桃林塞， 
休年自昔闻。 
曲河随暮草， 
重阜接闲云。 
造父为周御， 
詹嘉守晋军。 
应多怀古思， 
落叶又纷纷。
                        </pre>
            </li>
            
            <li>
                <h3>
                    送姚校书因归河中
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>十年相见少， 
一岁又还乡。 
去住人惆怅， 
东西路渺茫。 
古陂无茂草， 
高树有残阳。 
委弃秋来稻， 
雕疏采后桑。 
月轮生舜庙， 
河水出关墙。 
明日过闾里， 
光辉芸阁郎。
                        </pre>
            </li>
            
            <li>
                <h3>
                    送崔明府赴青城
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>清冬宾御出， 
蜀道翠微间。 
远雾开群壑， 
初阳照近关。 
霜潭浮紫菜， 
雪栈绕青山。 
当似遗民去， 
柴桑政自闲。
                        </pre>
            </li>
            
            <li>
                <h3>
                    送张侍御赴郴州别驾
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>佐郡人难料， 
分襟日复斜。 
一帆随远水， 
百口过长沙。 
明月江边夜， 
平陵梦里家。 
王孙对芳草， 
愁思杳无涯。
                        </pre>
            </li>
            
            <li>
                <h3>
                    送归中丞使新罗
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>远国通王化， 
儒林得使臣。 
六君成典册， 
万里奉丝纶。 
云水连孤棹， 
恩私在一身。 
悠悠龙节去， 
渺渺蜃楼新。 
望里行还暮， 
波中岁又春。 
昏明看日御， 
灵怪问舟人。 
城邑分华夏， 
衣裳拟缙绅。 
他时礼命毕， 
归路勿迷津。
                        </pre>
            </li>
            
            <li>
                <h3>
                    送李端
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>世上许刘桢， 
洋洋风雅声。 
客来空改岁， 
归去未成名。 
远近天初暮， 
关河雪半晴。 
空怀谏书在， 
回首恋承明。
                        </pre>
            </li>
            
            <li>
                <h3>
                    送杨将军
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>一身良将后， 
万里讨乌孙。 
落日边陲静， 
秋风鼓角喧。 
远山当碛路， 
茂草向营门。 
生死酬恩宠， 
功名岂敢论。
                        </pre>
            </li>
            
            <li>
                <h3>
                    送河中张胄曹往太原计会回
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>北风长至远， 
四牡向幽并。 
衰木新田路， 
寒芜故绛城。 
遥听边上信， 
远计朔南程。 
料变当临事， 
遥知外国情。
                        </pre>
            </li>
            
            <li>
                <h3>
                    送海州卢录事
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>之官逢计吏， 
风土问如何。 
海口朝阳近， 
青州春气多。 
郊原鹏影到， 
楼阁蜃云和。 
损益关从事， 
期听劳者歌。
                        </pre>
            </li>
            
            <li>
                <h3>
                    送王秘书归江东
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>回首望知音， 
逶迤桑柘林。 
人归海郡远， 
路入雨天深。 
万木经秋叶， 
孤舟向暮心。 
唯馀江畔草， 
应见白头吟。
                        </pre>
            </li>
            
            <li>
                <h3>
                    送王闰
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>相送临汉水， 
怆然望故关。 
江芜连梦泽， 
楚雪入商山。 
语我他年旧， 
看君此日还。 
因将自悲泪， 
一洒别离间。
                        </pre>
            </li>
            
            <li>
                <h3>
                    送绛州郭参军
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>远事诸侯出， 
青山古晋城。 
连行麹水阁， 
独入议中兵。 
夜雨新田湿， 
春风曙角鸣。 
人传府公政， 
记室有参卿。
                        </pre>
            </li>
            
            <li>
                <h3>
                    送胡校书秩满归河中
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>古树汾阴道， 
悠悠东去长。 
位卑仍解印， 
身老又还乡。 
河水平秋岸， 
关门向夕阳。 
音书须数附， 
莫学晋嵇康。
                        </pre>
            </li>
            
            <li>
                <h3>
                    送苗赟赴阳翟丞
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>夕阳秋草上， 
去马弟兄看。 
年少初辞阙， 
时危远效官。 
山行独夜雨， 
旅宿二陵寒。 
诗兴生何处， 
嵩阳羽客坛。
                        </pre>
            </li>
            
            <li>
                <h3>
                    送蜀客还
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>万峰深积翠， 
路向此中难。 
欲暮多羁思， 
因高莫远看。 
卓家人寂寞， 
扬子业荒残。 
唯见岷山水， 
悠悠带月寒。
                        </pre>
            </li>
            
            <li>
                <h3>
                    送郭正字归郢上
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>济江篇已出， 
书府俸犹贫。 
积雪商山道， 
全家楚塞人。 
大堤逢落日， 
广汉望通津。 
却别渔潭下， 
惊鸥那可亲。
                        </pre>
            </li>
            
            <li>
                <h3>
                    送郭秀才赴举
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>乡赋鹿鸣篇， 
君为贡士先。 
新经梦笔夜， 
才比弃繻年。 
海雨沾隋柳， 
江潮赴楚船。 
相看南去雁， 
离恨倍潸然。
                        </pre>
            </li>
            
            <li>
                <h3>
                    邠州留别
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>终岁山川路， 
生涯总几何。 
艰难为客惯， 
贫贱受恩多。 
暮角寒山色， 
秋风远水波。 
无人见惆怅， 
垂鞚入烟萝。
                        </pre>
            </li>
            
            <li>
                <h3>
                    酬张少尹秋日凤翔西郊见寄
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>鼎气孕河汾， 
英英济旧勋。 
刘生曾任侠， 
张率自能文。 
官佐征西府， 
名齐将上军。 
秋山遥出浦， 
野鹤暮离群。 
远恨边笳起， 
劳歌骑吏闻。 
废关人不到， 
荒戍日空曛。 
草木凉初变， 
阴晴景半分。 
叠蝉临积水， 
乱燕入过云。 
丽藻终思我， 
衰髯亦为君。 
闲吟寡和曲， 
庭叶渐纷纷。
                        </pre>
            </li>
            
            <li>
                <h3>
                    酬李文
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>落照长杨苑， 
秋天渭水滨。 
初飞万木叶， 
又长一年人。 
贫病仍为客， 
艰虞更问津。 
多惭惠然意， 
今日肯相亲。
                        </pre>
            </li>
            
            <li>
                <h3>
                    酬畅当
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>同游漆沮后， 
已是十年馀。 
几度曾相梦， 
何时定得书。 
月高城影尽， 
霜重柳条疏。 
且对尊中酒， 
千般想未如。
                        </pre>
            </li>
            
            <li>
                <h3>
                    长门怨
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>闻道昭阳宴， 
嚬蛾落叶中。 
清歌逐寒月， 
遥夜入深宫。
                        </pre>
            </li>
            
            <li>
                <h3>
                    陪宴湖州公堂
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>谢公为楚郡， 
坐客是瑶林。 
文府重门奥， 
儒源积浪深。 
壶觞邀薄醉， 
笙磬发高音。 
末至才仍短， 
难随白雪吟。
                        </pre>
            </li>
            
            <li>
                <h3>
                    雨中宿义兴寺
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>遥夜宿东林， 
虫声阶草深。 
高风初落叶， 
多雨未归心。 
家国身犹负， 
星霜鬓已侵。 
沧洲纵不去， 
何处有知音。
                        </pre>
            </li>
            
            <li>
                <h3>
                    雨中留别
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>东西无定客， 
风雨未休时。 
悯默此中别， 
飘零何处期。 
青山违旧隐， 
白发入新诗。 
岁岁迷津路， 
生涯渐可悲。
                        </pre>
            </li>
            
            <li>
                <h3>
                    雪后宿王纯池州草堂
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>宿君湖上宅， 
琴韵静参差。 
夜雪入秋浦， 
孤城连贵池。 
流年看共老， 
衔酒发中悲。 
良会应难再， 
晨鸡自有期。
                        </pre>
            </li>
            
            <li>
                <h3>
                    题云际寺故僧院
                </h3>
                <p><strong>形式:</strong>
                    五绝
                </p>
                <p><strong>标签:</strong>
                    唐代, 耿湋</p>
                <pre>白发匆匆色， 
青山草草心。 
远公仍下世， 
从此别东林。
                        </pre>
            </li>
            
            <li>
                <h3>
                    题孝子陵
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>荒坟秋陌上， 
霜露正霏霏。 
松柏自成拱， 
苫庐长不归。 
浮埃积蓬鬓， 
流血在麻衣。 
何必曾参传， 
千年至行稀。
                        </pre>
            </li>
            
            <li>
                <h3>
                    题庄上人房
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>不语焚香坐， 
心知道已成。 
流年衰此世， 
定力见他生。 
暮雪馀春冷， 
寒灯续昼明。 
寻常五侯至， 
敢望下阶迎。
                        </pre>
            </li>
            
            <li>
                <h3>
                    题惟幹上人房
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>绳床茅屋下， 
独坐味闲安。 
苦行无童子， 
忘机避宰官。 
是非齐已久， 
夏腊比应难。 
更悟真如性， 
尘心稍自宽。
                        </pre>
            </li>
            
            <li>
                <h3>
                    题李孝廉书房
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>野情专易外， 
一室向青山。 
业就三编绝， 
心通万事闲。 
莺稀春木上， 
草遍暮阶间。 
莫道归繻在， 
来时弃故关。
                        </pre>
            </li>
            
            <li>
                <h3>
                    题杨著别业
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>柳巷向陂斜， 
回阳噪乱鸦。 
农桑子云业， 
书籍蔡邕家。 
暮叶初翻砌， 
寒池转露沙。 
如何守儒行， 
寂寞过年华。
                        </pre>
            </li>
            
            <li>
                <h3>
                    题清源寺
                </h3>
                <p><strong>形式:</strong>
                    未知
                </p>
                <p><strong>标签:</strong>
                    唐代, 耿湋</p>
                <pre>儒墨兼宗道， 
云泉隐旧庐。 
盂城今寂寞， 
辋水自纡馀。 
内学销多累， 
西林易故居。 
深房春竹老， 
细雨夜钟疏。 
陈迹留金地， 
遗文在石渠。 
不知登座客， 
谁得蔡邕书。
                        </pre>
            </li>
            
            <li>
                <h3>
                    题清萝翁双泉
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>侧弁向清漪， 
门中夕照移。 
异源生暗石， 
叠响落秋池。 
叶拥沙痕没， 
流回草蔓随。 
泠泠无限意， 
不独远公知。
                        </pre>
            </li>
            
            <li>
                <h3>
                    题童子寺
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>半偈留何处， 
全身弃此中。 
雨馀沙塔坏， 
月满雪山空。 
耸刹临回磴， 
朱楼间碧丛。 
朝朝日将暮， 
长对晋阳宫。
                        </pre>
            </li>
            
            <li>
                <h3>
                    题藏公院
                </h3>
                <p><strong>形式:</strong>
                    五律
                </p>
                <p><strong>标签:</strong>
                    唐代, 耿湋</p>
                <pre>古院林公住， 
疏篁近井桃。 
俗年人见少， 
禅地自知高。 
药草诚多喻， 
沧溟在一毫。 
仍悲次宗辈， 
尘事日为劳。
                        </pre>
            </li>
            
    </ul>
</body>

</html>